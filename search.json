[
  {
    "objectID": "index.html",
    "href": "index.html",
    "title": "Koko kehon fysioterapeutti",
    "section": "",
    "text": "Eeva-Maria, koko kehon fysioterapeutti. Minulle on tärkeää lähestyä sinua ja vaivaasi kokonaisvaltaisesti. Rakastan kysymystä miksi ja sitä käytän myös työssäni paljon. Miksi sinulla on polvi kipeä? Miksi selkään sattuu? Miksi hartiat ovat jatkuvasti jumissa?\nKokonaisvaltaisen kehon toiminnan ymmärtämiseksi olen opiskellut mm. lantionpohjan fysioterapiaa, faskian toimintaa ja käsittelyä sekä jalkaterän tarkkaa toimintaa. Mitään vaivaa ei voidaa kuntouttaa huomioimatta muuta kehoa, sillä pienikin asia kehossa vaikuttaa aina laajemmalle alueelle.\nVoit tutustua minuun ja ajatuksiini lukemalla blogiani tai seuraamalla minua Instagramissa ja Facebookissa.\n\n\n\nTyöskentelen Medisportissa, Tampereella.\nVuoden 2023 vastaanotot järjestetään etäyhteydellä, joten voit osallistua vastaanotolle mistä päin Suomea tahansa.\nOta rohkeasti yhteyttä ja selvitetään sinun vaivasi syy!\nVaraa aika fysioterapiaan!"
  },
  {
    "objectID": "posts/liikkuvuus/index.html",
    "href": "posts/liikkuvuus/index.html",
    "title": "Miksi liikkuvuudesta pitäisi pitää huolta",
    "section": "",
    "text": "Julkaistu alunperin Instagramissa.\n\nMitä on liikkuvuus? Miksi liikkuvuusharjoittelua tehdään?\n\n\n\nLiikkuvuus on sitä, kuinka kehosi taipuu eri asentoihin. Kuinka taivut laittamaan sukkia jalkaan tai kuinka pääset syväkyykkyyn lattialle kurkkaamaan, pyörikö se hyvä kuulakärkikynä sohvan alle. Jopa reipas kävely vaatii liikkuvuutta mm. lonkan alueelta, mutta myös esimerkiksi nilkasta.\nHyvä liikkuvuus on sitä, että sinun kehosi taipuu sinun arkesi vaatimiin asentoihin ilman, että kehonosien tarvitsee kompensoida jonkin kudosalueen puuttuvaa liikkuvuutta toisaalta. Puuttuva liike kompensoidaan yleensä sieltä, mistä se helpoiten saadaan. Kompensointi on huono, koska silloin se, joka joutuu venymään enemmän toisen alueen kireyden takia, kuormittuu ja alkaa oireilla. Oireilevan alueen venyttely ei silloin auta, koska se saa valmiiksi liikaa venytystä. Myöskään pelkkä vahvistaminen ei silloin useinkaan riitä, sillä syy liialliselle joustolle on edelleen olemassa. Siksi pitääkin kiinnittää huomiota siihen kehonosaan, jossa liikkuvuus on huono eli siihen kehonosaan, jota muut joutuvat kompensoimaan.\nOtetaan esimerkiksi kireät lonkkaa koukistavat lihakset kävellessä. Lonkka ei ojennu tarpeeksi, mutta eteenpäin pitäisi kuitenkin päästä. Yleinen kompensointitapa on ottaa puuttuva liike alaselästä, jolloin alaselkään tulee joka askeleella pieni, mutta jatkuvasti toistuva ylimääräinen liike. Alaselän voimaa ja kontrollia parantamalla voidaan tilannetta helpottaa jonkin verran, mutta lopulta juurisyyhyn päästään vasta, kun puututaan myös liikkuvuuteen.\nOmaa kehoa on joskus todella vaikea skannata näin tarkasti, mutta silloin on onneksi meitä fysioterapeutteja, liikkeen ammattilaisia auttamassa! Ota yhteyttä!"
  },
  {
    "objectID": "blogi.html",
    "href": "blogi.html",
    "title": "Blogi",
    "section": "",
    "text": "Selkä saa ja pitää kuormittaa\n\n\n\n\n\n\n\nselkä\n\n\nselkäkipu\n\n\nkuntosali\n\n\nvoimaharjoittelu\n\n\n\n\nPyöreän selän kuormittamista on demonisoitu jo aivan riittävän kauan!\n\n\n\n\n\n\n2023-03-11\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nYksinkertaisin tapa huolehtia kehon joustavuudesta\n\n\n\n\n\n\n\njoustavuus\n\n\nfaskia\n\n\nvenyttely\n\n\n\n\nKiskottelu eli pandikulaatio on yksinkertaisin tapa huolehtia kehon joustavuudesta\n\n\n\n\n\n\n2023-03-04\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nMiksi liikkuvuudesta pitäisi pitää huolta\n\n\n\n\n\n\n\nliikkuvuusharjoittelu\n\n\nliikkuvuus\n\n\ntoimintakyky\n\n\n\n\nLiikkuvuus on sitä kuinka kehosi taipuu eri asioihin\n\n\n\n\n\n\n2023-02-26\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nLantionpohjan toimintahäiriöt\n\n\n\n\n\n\n\nlantionpohja\n\n\nlantionpohjan toimintahäiriö\n\n\nlantionpohjan fysioterapia\n\n\n\n\nLantionpohjan toimintahäiriö johtuu melko harvoin voiman puutteesta - syynä on yleisemmin kontrollin puute\n\n\n\n\n\n\n2023-02-11\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nVulvodyniaan on olemassa hoitovaihtoehtoja\n\n\n\n\n\n\n\nvulvodynia\n\n\nlantionpohja\n\n\nlantionpohjan fysioterapia\n\n\nlantionpohjan toimintahäiriö\n\n\nlantionpohjan kipu\n\n\n\n\nVulvodynian hoidossa paras hoitovaste saavutetaan moniammatillisella yhteistyöllä\n\n\n\n\n\n\n2022-11-10\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nIkääntyneiden liikunta, osa 4/4 TASAPAINO\n\n\n\n\n\n\n\nikääntyminen\n\n\nliikunta\n\n\ntasapaino\n\n\n\n\nLihasvoimaa ja liikkuvuutta tarvitaan tasapainon säilyttämisessä\n\n\n\n\n\n\n2022-08-18\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nIkääntyneiden liikunta, osa 3/4 LIIKKUVUUS\n\n\n\n\n\n\n\nikääntyminen\n\n\nliikunta\n\n\nliikkuvuus\n\n\nvenyttely\n\n\n\n\nRiittävä liikkuvuus nivelissä helpottaa yksinkertaisia arjen toimintoja\n\n\n\n\n\n\n2022-08-14\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nIkääntyneiden liikunta, osa 2/4 KESTÄVYYSKUNTO\n\n\n\n\n\n\n\nikääntyminen\n\n\nliikunta\n\n\nlihasvoima\n\n\nkestävyysliikunta\n\n\nkestävyyskunto\n\n\n\n\nSydämen työmäärä vähenee kestävyyskunnon kohentuessa\n\n\n\n\n\n\n2022-08-07\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nIkääntyneiden liikunta, osa 1/4 LIHASVOIMA\n\n\n\n\n\n\n\nikääntyminen\n\n\nliikunta\n\n\nlihasvoima\n\n\nvoimaharjoittelu\n\n\nkuntosali\n\n\n\n\nLihasvoima mahdollistaa toimintakyvyn\n\n\n\n\n\n\n2022-08-03\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nHengitys vaikuttaa selkäkipuun\n\n\n\n\n\n\n\nhengitys\n\n\nhengitysharjoitus\n\n\nselkäkipu\n\n\nhartiakipu\n\n\nniska-hartiajännitys\n\n\npilates\n\n\n\n\nHengitysharjoitukset ovat tehokkaita harjoituksia alaselkäkivun hoidossa ja ennaltaehkäisyssä\n\n\n\n\n\n\n2020-10-16\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nPutkirullaus eli Foam Rolling\n\n\n\n\n\n\n\nputkirullaus\n\n\nlihaskalvot\n\n\nlihakset\n\n\nfaskia\n\n\nkehonhuolto\n\n\nalkulämmittely\n\n\n\n\nPutkirullaus virkistää lihaksia\n\n\n\n\n\n\n2020-07-15\n\n\nFysioterapeutti Eeva-Maria Halminen\n\n\n\n\n\n\n  \n\n\n\n\nPILATES - Vahva, elastinen ja tasapainoinen keho\n\n\n\n\n\n\n\npilates\n\n\nkehonhallinta\n\n\nlantionpohja\n\n\nvatsalihakset\n\n\ncore\n\n\nryhti\n\n\nliikkuvuus\n\n\n\n\nPilatesharjoittelu parantaa kehonhallintaa\n\n\n\n\n\n\n2020-04-03\n\n\nFysioterapeutti Eeva-Maria Halminen\n\n\n\n\n\n\nEi hakutuloksia"
  },
  {
    "objectID": "ajanvaraus.html#ajanvaraus-fysioterapian-etävastaanottoon",
    "href": "ajanvaraus.html#ajanvaraus-fysioterapian-etävastaanottoon",
    "title": "Ajanvaraus",
    "section": "Ajanvaraus fysioterapian etävastaanottoon",
    "text": "Ajanvaraus fysioterapian etävastaanottoon\nMedisport, Kaukajärven lääkärikeskus, Tampere\nSoita Medisportin ajanvaraukseen: 03 314 38100\nLähetä sähköpostia: fysioterapeutti.eevamaria@gmail.com\nOta yhteyttä: Instagram / Facebook"
  },
  {
    "objectID": "cv.html",
    "href": "cv.html",
    "title": "CV",
    "section": "",
    "text": "Fysioterapeutti\nUrheiluhierojan erikoisammattitutkinto\n\n\n\n\n\nPhysioPilates-ohjaaja\nFaskiamanipulaatio® taso 1\nLantionpohjan fysioterapian täydennyskoulutus\nÄitiysfysioterapian perusteet\nAlaraajojen liikekontrollihäiriöt\nVatsakapseli, erkauma ja sonopalpaatio\nFootbic-ohjaajakoulutus\nSpiral Stabilization 1A & 1B\nTuki- ja liikuntaelinsairauksien syventävät opinnot\nFascia ja Foamroller -ohjaajakoulutus\nFISAF Kuntosaliohjaaja"
  },
  {
    "objectID": "posts/vulvodynia/index.html",
    "href": "posts/vulvodynia/index.html",
    "title": "Vulvodyniaan on olemassa hoitovaihtoehtoja",
    "section": "",
    "text": "Julkaistu alunperin Medisportin blogissa. Mukana kirjoittamassa gynekologi Sami Onoila."
  },
  {
    "objectID": "posts/vulvodynia/index.html#yleistä-vulvodyniasta",
    "href": "posts/vulvodynia/index.html#yleistä-vulvodyniasta",
    "title": "Vulvodyniaan on olemassa hoitovaihtoehtoja",
    "section": "Yleistä vulvodyniasta",
    "text": "Yleistä vulvodyniasta\nVulvodynia on yleensä alle 30-vuotiaiden vulvallisten kipuoireyhtymä, jossa ulkosynnyttimien alueella on epämiellyttäviä tuntemuksia, kuten kipua ja kirvelyä sekä yhdyntävaikeuksia. Vulvodyniasta puhutaan, kun kivun aiheuttajalle ei löydy muuta selvää syytä ja kipu on kestänyt 3 kk tai pidempään. Kipualueella ei välttämättä ole ulkoisia merkkejä kivusta. Vulvodyniaan on usein liitoksissa vaginismus eli emätinkouristus, jossa lantionpohjan lihakset jännittyvät tahdosta riippumattomasti esimerkiksi kosketuksen laukaisemana.\nUseimmiten kivun laukaisee kevytkin kosketus emättimen eteisen alueella. Oireet voivat olla paikallisia, jolloin kipu kohdistuu tiettyyn osaan ulkosynnytinaluetta, kipukohdat voivat näkyä punoittavina. Oireet voivat olla myös yleisiä, jolloin koko ulkosynnytinalue voi oireilla epämääräisesti, kuten puutuen, kirvellen tai poltellen. Tällöin selkeää kipupistettä ei yleensä löydy, kipu voi olla jatkuvaa ja säteillä pakaroihin ja reisiin. Istuminen yleensä voimistaa oiretta, ja oire usein pahenee iltaa kohti.\nDiagnosointi sekä paikallisen ja yleistyneen vulvodynian luokittelu perustuvat koettuihin kipuoireisiin ja lääkärin kliiniseen tutkimukseen.\n\n  Paikallisen vulvodynian kipuspisteet ja hermokiputyyppisen vulvodynian säteilyalue (Kuvat: Pelvicus/Tiia-Noora Hokkanen)"
  },
  {
    "objectID": "posts/vulvodynia/index.html#mahdollisia-syitä",
    "href": "posts/vulvodynia/index.html#mahdollisia-syitä",
    "title": "Vulvodyniaan on olemassa hoitovaihtoehtoja",
    "section": "Mahdollisia syitä",
    "text": "Mahdollisia syitä\nVulvodynian syitä ei tunneta täysin. Oireiden tausta on usein monitekijäinen ja yksilöllistä vaihtelua on paljon. On kuitenkin joitakuita yhteisesti yleisiä altistavia tekijöitä. Yhdistelmäehkäisypillereiden käytöllä ja aloittamisella etenkin nuorella iällä epäillään olevan yhteyttä vulvodyniaan. Yhdistelmäehkäisypillerit ohentavat limakalvoja, jolloin limakalvo on alttiimpi kivulle.\nToistuvat urogynekologiset tulehdukset, kuten hiiva-, virtsatie- tai emätintulehdukset tai sukupuoliherpeksen jälkitila saattavat herkistää kipuhermopäätteitä, jolloin kipu saattaa kroonistua. Toisinaan vulvodynian taustalla voi löytyä muita sairauksia, esimerkiksi punajäkälä tai valkojäkälä.\nVirtsarakon toimintahäiriöt ja esimerkiksi lantionpohjan jännitystilat sekä psyykkiset tekijät, kuten ahdistus, masennus ja kivun pelko voivat olla altistavia tekijöitä. Toisaalta kivun pelko luo herkästi noidan kehän vulvodynian ympärille: pelko lisää lihasjännitystä, mikä voimistaa kosketus- ja yhdyntäkipua, mikä lisää entisestään kivun pelkoa – kierre on valmis. Vulvodyniasta kärsivillä onkin usein lantionpohjan lihasten ylijännitystä. Kipu voi ilmaantua ensimmäisten tamponien laittojen tai seksikertojen aikana. Kipu ja kivun pelko vaikuttavat merkittävästi seksin mielekkyyteen, millä voi olla mielialaan ja parisuhteeseen vaikutuksia.\nVulvodynian taustalla voi olla myös stressi. Stressi vaikuttaa lantionpohjan lihaksiin, hengitykseen, autonomiseen hermostoon ja kipuaistimuksen voimakkuuteen. Vulvodyniaoireet voivatkin pahentua tai alkaa stressaavassa elämäntilanteessa. Stressin taustalla voi olla myös fyysistä, henkistä tai seksuaalista väkivaltaa.\n\n\nStressi voi pahentaa vulvodyniaoireita"
  },
  {
    "objectID": "posts/vulvodynia/index.html#hoito",
    "href": "posts/vulvodynia/index.html#hoito",
    "title": "Vulvodyniaan on olemassa hoitovaihtoehtoja",
    "section": "Hoito",
    "text": "Hoito\n\nItsehoito\nOmatoimisella itsehoidolla voi tehokkaasti lievittää vulvodyniaoireita ja jopa parantaa oireet. Intiimialueen hoidolla pidetään genitaalialueen limakalvojen kunnosta huolta. Limakalvoja ärsyttäviä saippuoita ja pesuaineita on syytä välttää, vesihuuhtelu kerran päivässä riittää. Hajustamaton ja väriaineeton intiimiöljy tai -rasva hoitaa limakalvoa, parantaa limakalvon kuntoa ja helpottaa tätä kautta kipuoiretta. Häpykarvoituksen poistoa häpyhuulten alueelta ei suositella, sillä se saattaa voimistaa oireita paikallisen ihoärsytyksen, mahdollisen karvatupen tulehtumisen ja takaisin kasvavan terävän sängen takia.\nPikkuhousunsuojia ei suositella käytettävän päivittäin. Jos kuukautissuojana käytetään terveyssidettä, on side tärkeää vaihtaa tarpeeksi usein. Terveyssiteenä on hyvä käyttää tuotteita, joissa on mahdollisimman vähän kemiallisia aineita, jotka voisivat aiheuttaa limakalvolle ärsytystä. Tamponia tai kuukautiskuppia kannattaa liukastaa esimerkiksi intiimigeelillä ennen laittoa hankauksen ja ärsytyksen vähentämiseksi.\nMukavan, puristamattoman (alus-)vaatetuksen käyttö auttaa välttämään hankausta ja kiristystä, sillä kiristävät, hankaavat tai kovat materiaalit alus- ja päällihousuissa voivat aiheuttaa ja voimistaa oireita. Alushousuissa on hyvä suosia vaaleita ja hengittäviä luonnonmateriaaleja, sillä esimerkiksi väriaineet saattavat aiheuttaa ja voimistaa limakalvo-oireita. Alushousujen pesussa kannattaa käyttää allergiasoimatonta ja hajustamatonta pyykinpesuainetta ja jättää huuhteluaineet kokonaan käyttämättä.\n\n\nAlushousuissa kannattaa suosia kiristämättömiä ja pehmeitä materiaaleja ja malleja\n\nRentoutuminen vähentää stressiä ja lievittää kipua. Keskushermoston hälytysjärjestelmän rauhoittuessa kipuherkkyys laskee. Esimerkiksi hengitysharjoitukset vaikuttavat suoraan autonomisen hermoston rentoutumisesta vastaavaan, parasympaattiseen osaan. Vatsan jatkuvaa sisään vetämistä on hyvä välttää, sillä se vaikuttaa hengittämiseen, lantionpohjan lihasten jännittymiseen ja rentoutumisen vaikeutumiseen.\nOmista oireista on hyödyllistä puhua omalle kumppanille. Kumppanin ymmärryksellä ja tuella on merkittävä vaikutus rentoutumiseen ja turvan tunteeseen, ja sitä kautta oireiden lievittymiseen.\n\n\nKumppanin tuki ja ymmärrys auttaa kipuoireiden käsittelyä\n\n\n\nRuokavalio\nRuokavalion vaikutuksia vulvodynian hoidossa ei ole juurikaan tutkittu, mutta moni kokee saavansa ruokavalion hienosäädöstä apua. Nestettä on hyödyllistä nauttia päivittäin riittävästi, jotta virtsa säilyy tarpeeksi laimeana eikä ärsytä limakalvoa. Yleisimmin toimivimmaksi ruokavalioksi on koettu vähäoksalaattinen ruokavalio, jossa vähennetään oksaalihappoa sisältävien ruoka-aineiden määrää ravinnosta. Tällä pyritään helpottamaan virtsarakon ja virtsateiden kipua ja ärsytystä, kun virtsan oksalaattipitoisuus laskee, jolloin virtsa ei ärsytä yhtä voimakkaasti limakalvoja. Oksaalihappoa sisältävät ruoka-aineet ovat kuitenkin sangen terveellisiä, joten kokonaan oksaalihappoa sisältäviä ruoka-aineita ei kannata ruokavaliosta karsia.\nToistuvista virtsatie- ja hiivatulehduksista kärsivien on hyödyllistä nauttia happamia ja sokeroimattomia nesteitä sekä välttää vaaleita viljoja ja makeaa, sillä näin voidaan jonkin verran ennaltaehkäistä virtsatie- ja hiivatulehduksia. Maitohappotuotteilla (suun kautta ja/tai emättimen kautta) normalisoidaan bakteerikantaa, mistä on hyötyä edellä mainittujen lisäksi emätintulehdusten yhteydessä.\nSuolen toiminnan helliminen ruokavalion ja liikunnan avulla sekä säännöllinen ulostaminen ehkäisevät ummetuksesta johtuvaa painetta ja voivat helpottaa etenkin yleistyneen vulvodynian oireita.\n\n\nKipu voi laittaa elämän solmuun\nKuva: Sini Kramer\n\n\n\nFysioterapia\nFysioterapiassa keskitytään helpottamaan kipuoiretta ja lantionpohjan lihasten ylijännitystä. Tärkeintä on löytää asiakkaalle yksilöllisesti parhaiten sopivat keinot.\nLantionpohjan lihasten ylijännitystä voidaan laukaista esimerkiksi opettelemalla hahmottamaan lantionpohjan lihasten supistamista ja rentouttamista. Tämän on todettu olevan hyvä kivunhallintamenetelmä, sillä siinä asiakas oppii hahmottamaan ja vähentämään tiedostamattomia lihasjännityksiä sekä tätä kautta hallitsemaan ja ennaltaehkäisemään kosketukseen liittyvää kipua. Tavoitteena on lisäksi se, että asiakas oppii tietoisesti hallitsemaan lihas- ja kipureaktioitaan kosketustilanteissa.\n\n\nLantionpohjan fysioterapeutin avustuksella opetellaan tunnistamaan lantionpohjan lihasten anatomiaa sekä lihasten jännitystä ja rentoutumista\nKuva: Sini Kramer\n\nPaikallisia kipupisteitä voidaan laukaista ja ”sammuttaa” trigger-käsittelyllä, jolloin ensin etsitään kipua aiheuttava piste. Pistettä painetaan, jolloin kipu yleensä helpottaa ja lihakset rentoutuvat. Asiakas voi jatkaa trigger-käsittelyä kotona omatoimisesti tai kumppanin avustuksella. Painalluksen voi tehdä sormin tai sauvalla, tavoitteena on aina rentoutuminen ja kivun helpottaminen.\nHerkistynyttä kipuaistimusta voidaan rauhoittaa myös turvallisesti laajennusharjoituksessa esimerkiksi dilataatiosauvan avulla. Tässäkin harjoituksessa tavoitteena on rentoutuminen ja kivun helpottaminen. Harjoituksen voi tehdä rauhassa kotona yksin tai kumppanin avulla.\nFysioterapiassa voidaan käyttää hoitomuotona myös elektroterapiaa eli sähköhoitoa, jolla vähennetään vulvodyniakipua. Hoito voidaan aloittaa alaselästä ristiluun alueelta ja jatkaa hoitoa lopulta myös emättimen sisältä. Elektroterapia ohjataan fysioterapeutin vastaanotolla, mutta hoitoa voi jatkaa omatoimisesti kotona fysioterapeutin ohjeiden mukaisesti.\nFysioterapiaan voi liittyä myös kireiden lihasten hierontaa tai faskiakäsittelyjä esimerkiksi vatsan, lantion tai hartian seudulta.\nOta minuun rohkeasti yhteyttä, jos koet tarvitsevasi lantionpohjan fysioterapeutin apua.\n\n\nSeksuaalineuvonta\nSeksistä on mahdollista nauttia monella tavalla, eikä vulvan kosketus saatikka emätinyhdyntä ole missään nimessä välttämättömiä mielekkään seksin harrastamiseksi. Yksin tai kumppanin kanssa tehdyt hellyys- ja kosketusharjoitukset auttavat lisäämään kosketusluottamusta ja tunnistamaan kehon reaktioita.\nGenitaalialueen kosketuksessa voi olla hyvä käyttää liukastetta limakalvoärsytyksen vähentämiseksi. Vesipohjainen, neutraali, aromi- ja väriaineeton liukastevoide on hyödyllinen, sillä se vähentää mekaanista ärsytystä limakalvolla. Suuseksisuojan käyttö lieventää kosketuksen painetta oireilevalla alueella.\nLaadukkaita sauvoja ja vibraattoreita voidaan käyttää kipuaistimuksen rauhoittamiseen ja nautinnon lisäämiseen. Materiaalivalinnassa kannattaa kiinnittää huomiota, että materiaali ei ärsytä limakalvoa. Tällaisia materiaaleja ovat muun muassa kovaksi puristettu silikoni, kovamuovi ja lasi.\nAvainasemassa ovat rauha, hyväksyminen ja rentoutuminen. Kommunikaatio toisaalta itsensä, mutta myös kumppanin kanssa auttavat rentoutumaan. Eteneminen rauhassa antaa riittävästi aikaa kiihottumiselle ja rentoutumiselle, mikä vähentää kipua.\n\n\nPsykologiset hoitomuodot\nJos vulvodyniaoireiden taustalla on fyysistä, henkistä tai seksuaalista kaltoinkohtelua, voi olla hyödyllistä aloittaa vulvodynian hoito psykologisilla hoitomuodoilla ennen fyysisten hoitomuotojen aloittamista.\n\n\nLääkehoito\nVulvodynian lääkehoito pyritään kohdistamaan vulvodynian aiheuttajaan. Jos vulvodynian aiheuttajaksi paljastuu esimerkiksi ihosairaus, kuten punajäkälä, keskitytään hoidossa taustalla olevan sairauden hoitamiseen.\nKoska yhdistelmäehkäisypillereiden on arveltu vaikuttavan vulvodyniaoireiluun, on ehkäisypillerien käyttöä hyvä tauottaa vähintään 3-6 kuukauden ajaksi oireiden rauhoittamiseksi. Erityisesti ehkäisypillereiden tauottaminen on tärkeää, jos vulvodynia liittyy toistuviin hiivatulehduksiin.\nPaikallinen estrogeenivoide/-puikko riittävällä annoksella vahvistaa ulkosynnyttimien limakalvoa. Jos paikallisesti vaikuttavaa hormonivoidetta ei voi käyttää, voidaan käyttää myös intiimialuetta kostuttavia hormonivapaita voiteita. Vulvodynian kipupisteiden arkuutta on mahdollista hoitaa pintapuudutusgeelien avulla, jotka lieventävät mm. kosketusherkkyyttä seksin tai trigger- tai laajenninharjoitteiden aikana sekä vähentävät kivun pelkoa. Ulkosynnyttimien alueelle voidaan tarvittaessa käyttää hermokipua paikallisesti lievittäviä voiteita. Toisinaan kipupisteitä voidaan käsitellä myös penslaamalla tai kipupisteiden paikallispuudute-kortisonipistoksilla, joilla pyritään rauhoittamaan herkistyneitä kipuhermopäitä. Paikallispuudutteita tai lääkevoiteita käytettäessä on hyvä suojata kumppania suuseksisuojalla ja/tai kondomilla. Voimakkaammissa kipuoireissa voidaan tarvittaessa käyttää myös hermokipua rauhoittavia lääkkeitä suun kautta.\nToistuvien hiivatulehdusten yhteydessä on syytä käyttää hiivalääkitystä, jolla ehkäistään hiivatulehduksien toistumista. Toistuvien hiivatulehdusten yhteydessä on hyvä arvioida myös syytä tulehduskierteelle.\nJos mistään muusta hoitokeinosta ei ole riittävästi apua, voidaan tilanteen mukaan harkita myös leikkaushoitoa, jossa herkistynyt ihoalue poistetaan. Vaikeassa yleistyneessä vulvodyniassa myös ihon alle asetettavaa heikkoja sähkösignaaleja lähettävää laitetta voidaan mahdollisesti hyödyntää.\n\n\nVertaistuki\nEt ole yksin. Vertaistukea tarjoaa muun muassa Korento ry, tutustu vertaistukimuotoihin täältä www.korento.fi/tukea.\n\n\nVertaistuki on merkittävä apu kivusta selviämisessä\n\n\nMuista, vulvodynia ei määrittele sinua. Sinulla on oikeus tulla kuulluksi. Sinulla on oikeus saada apua oireisiisi. Varaa lantionpohjan fysioterapia-aika!"
  },
  {
    "objectID": "posts/selka/index.html",
    "href": "posts/selka/index.html",
    "title": "Selkä saa ja pitää kuormittaa",
    "section": "",
    "text": "Julkaistu alunperin Instagramissa.\n\n\nKuva: Sini Kramer\n\nSelkää saa ja pitää kuormittaa erilaisissa asennoissa. Pyöreän selän kuormittamista on demonisoitu jo aivan riittävän kauan!\nJos et ole kuormittanut selkää pyöreänä koskaan, ei ihmekään, jos selkää vihlaisee, kun nostat kynän lattialta pyöreällä selällä. Mutta älä syytä silloin liikettä! Syy ei ole se, että unohdit pitää selkää suorana nostotilanteessa vaan se, että olet unohtanut pyöristää selkää aiemmin. Kudokset mukautuvat nimittäin juuri tasan siihen kuormitukseen, mihin ne opetetaan.\nJos sulla on todettu välilevyongelmia pyöreän selän kuormittamisesta tai liikuttamisesta, älä silloinkaan syytä selän pyöristämistä. Syynä on se, mitä olet tehnyt kaaauan ennen välilevyongelmia. Terve välilevy ei mene rikki juuri millään. Vaatii vuosien ajan rappeumamuutoksia alleen, että välilevyyn saadaan oireita aiheuttavia vaurioita.\nJos ajatus pyöreän selän kuormittamisesta kauhistuttaa, niin itseasiassa alaselän nikamat ovat “normaalilla ihmisellä” (=liikkuvuus ns. normaalin rajoissa) jonkin verran fleksiossa mm. maastavedoissa, vaikka päällepäin näyttäisikin siltä, että selkä on suorassa. Eli jos ollaan pilkun tarkkoja, sellaista ei ole olemassakaan kuin “suoran selän maastaveto”.\nTämä ei tarkoita sitä, että nyt aletaan heti nostaa maksimia pyöreällä selällä. Ylipäätään raskaita kuormia nostaessa saat kovemman voimakapasiteetin, kun nostat jaloilla, selkä neutraalissa asennossa.\nMuista, että kudokset tarvitsevat aikaa tottuakseen kuormitukseen. Jos et ole tähän asti kuormittanut pyöreää selkää, aloita se rauhallisesti. Anna kudoksille aikaa mukautua ja vahvistua ennen seuraavaa progressiota. Palataan konkreettisiin liikkeisiin pian!\nResonoiko? Haastaako tää sun omaksuman ajattelutavan vai ootko jo treenannut selkää myös pyöreänä? Ota yhteyttä!"
  },
  {
    "objectID": "posts/putkirullaus/index.html",
    "href": "posts/putkirullaus/index.html",
    "title": "Putkirullaus eli Foam Rolling",
    "section": "",
    "text": "Julkaistu alunperin Medisportin blogissa.\n\nPutkirullauksella lisäät lihasten verenkiertoa ja liikkuvuutta, vähennät harjoittelun jälkeistä lihaskipua ja virkistät lihaskalvojen toimintaa.\n\n Kuva: Sini Kramer\n\nPutkirullaus on itse toteutettua lihasten hierontaa putkimaisella rullalla. Erilaisia rullausvälineitä on nykyisin tarjolla useita erilaisia kovuudeltaan, kooltaan ja muodoiltaan. Rullauksen tavoite määrittää sen, minkälaista välinettä on hyvä käyttää. Halkaisijaltaan suuremmalla ja materiaaliltaan pehmeämmällä rullalla käsittely on miellyttävää. Tällaista rullaa voit käyttää säännöllisesti osana kehonhuoltoa tai alkulämmittelyä. Pienemmän ja materiaaliltaan kovemman rullan vaikutus ulottuu puolestaan syvemmälle kudoksiin, minkä takia tällaisella välineellä lihasten käsittelyä kannattaa tehdä harvemmin.\nPutkirullaus parantaa hetkellisesti liikkuvuutta ja vilkastaa verenkiertoa. Putkirullaus vähentää myös harjoittelun jälkeistä lihaskipua ja vapauttaa lihaskalvojen toimintaa. Positiivisten vaikutusten takia putkirullaus onkin suositeltavaa ottaa mukaan osaksi alkulämmittely- ja kehonhuoltorutiineja.\nFysioterapeuttimme Eeva-Maria Halminen testasi, miten 10 minuutin putkirullaus näkyy kehon liikkuvuudessa. Testirullaus tapahtui täysin kivuttomasti ilman ähinää, puhinaa tai kivunirvistyksiä. Tulokset saavutettiin pelkällä rullauksella, yhtäkään venytystä ei testitilanteessa tehty. Lopputuloksena oli energisen ja vapaan tuntuinen keho! Vertaa kuvia ja kokeile itse! Välineinä tarvitset putkirullan (jämäpala viemäriputkea käy mainiosti hieman pehmustettuna) ja hierontapallon (mikä tahansa kovahko pallo käy, kuten tennis- tai pesäpallo).\n\n\n1. PALLON PYÖRITTELY JALKAPOHJIEN ALLA:\nToimi näin: Pyörittele palloa molempien jalkapohjien alla 30 sekunnin ajan. Jalkapohjien hieronta rentouttaa koko takaketjun toimintaa, mikä näkyy eteentaivutuksen helpottumisena.\n\n Lopputestauksessa eteentaivutus helpottui.\n\n\n\n2. TAKAKETJUN RULLAUS:\nToimi näin: Nopeita, kevyitä sivelyitä putkirullalla 10 kertaa, jonka jälkeen voimakkaammalla paineella hitaammin 2 kertaa. Käy läpi pohkeet, takareidet ja pakarat. Alaselälle, rintarangalle ja niskalle sovelletut kevyet rullaukset.\n\n Lopputestauksessa niskan kiristys helpotti, selkä pyöristyi paremmin ja sormet ylittivät varvaslinjan.\n\n\n\n3. ETUKETJUN RULLAUS:\nToimi näin: Nopeita, kevyitä sivelyitä putkirullalla 10 kertaa, jonka jälkeen voimakkaammalla paineella hitaammin 2 kertaa. Käy läpi sääret ja etureidet. Lonkkataitoksen rentoutus rullalla 30 sekuntia: riittää että makoilet rulla lonkan etuosan alla. Muun muassa lantionnostot onnistuvat, kun lantiolla on tilaa liikkua!\n\n Lopputestauksessa etureisien kiristys hävisi ja lantio nousi helposti ylös. Tällaisella liikkuvuudella lantionnostot onnistuisivat!\n\n\n\n4. SISÄREISIEN RULLAUS:\nToimi näin: Nopeita, kevyitä sivelyitä putkirullalla 10 kertaa, jonka jälkeen voimakkaammalla paineella hitaammin 2 kertaa. Käy läpi sisäreidet. Tässä testissä tuntuma lihaksissa muuttui konkreettisimmin! Kameraakin piti siirtää kuvaustilanteessa taaksepäin, jotta jalat saatiin mahtumaan kuvaan mukaan!\n\n Lopputestauksessa kiristyksen tunne sisäreisissä hävisi kokonaan ja jalat laskeutuivat vapaasti alas. Kameraakin piti siirtää kuvaustilanteessa taaksepäin, jotta jalat saatiin mahtumaan kuvaan mukaan! Tässä testissä tuntuma lihaksissa muuttui konkreettisimmin.\n\nKokeile itse ja kerro, minkälaisia muutoksia huomasit omassa kehossasi!\n\nLähteet:\n\nSu et al., 2017. Acute Effects of Foam Rolling, Static Stretching, and Dynamic Stretching During Warm-ups on Muscular Flexibility and Strength in Young Adults. Journal of Sport Rehabilitation 26 (6), 469-477.\n\n\nLaffaye et al., 2019. Self-Myofascial Release Effect With Foam Rolling on Recovery After High-Intensity Interval Training. Frontiers in Physiology.\n\n\nHendricks et al., 2020. Effects of Foam Rolling on Performance and Recovery: A Systematic Review of the Literature to Guide Practitioners on the Use of Foam Rolling. Journal of Bodywork and Movement Therapies 24 (2), 151-174."
  },
  {
    "objectID": "posts/pilates/index.html",
    "href": "posts/pilates/index.html",
    "title": "PILATES - Vahva, elastinen ja tasapainoinen keho",
    "section": "",
    "text": "Julkaistu alunperin Medisportin blogissa.\n\nPilates on 100 vuotta vanha kehonhallintamenetelmä, jonka tavoitteena on toimiva ja hyvinvoiva keho.\n\nPilatesharjoittelulla parannat ryhtiä ja liikkuvuutta sekä kehität voimaa, kestävyyttä, kehonhallintaa ja tasapainoa.\nOnko sinulla alaselkäkipua? Niskan ja hartioiden väsymistä ja niskahartiakipua? Jäykkyyden tunnetta kehossa? Pinnallista hengitystä tai hengenahdistusta? Vatsalihakset karkuteillä? Virtsankarkailua? Tai kaipaatko liikuntamuotoa, joka hellii sekä mieltä että kehoa?\nPilateksessa vahvistat kehon syviä tukilihaksia eli ryhtiä tukevia lihaksia ja rentoutat kireitä, yliaktiivisia lihaksia. Heikot lihakset saadaan siis vahvistumaan ja tukemaan koko kehoa, jolloin liikkuminen helpottuu ja ylikuormittuneiden lihasten säryt vähenevät. Säännöllisellä pilatesharjoittelulla vähennätkin alaselän ja niska-hartiaseudun kipua ja väsymistä. Kun yliaktiiviset lihakset saadaan rentoutettua, palautuu kehoon luonnollinen liikkuvuus.\nPilatesharjoittelun ytimen muodostaa ”voimatalon” toiminnan vahvistaminen. Voimatalon lattia koostuu lantionpohjasta, katto palleasta ja seinät syvistä vatsa- ja selkälihaksista. Kun voimatalon perustukset ovat kunnossa, vatsalihakset toimivat vahvoina ja lantionpohja pystyy reagoimaan ja tukemaan virtsaputkea nopeissa ponnistuksissa, kuten aivastaessa.\nMitä pilatestunnilla sitten tehdään? Pilateksessa harjoitukset suoritetaan yleensä lattialla maton päällä joko selin- tai vatsamakuulla, istuen tai kyljellään tai harjoitteluun suunniteltujen laitteiden avulla. Liikkeet ovat kuitenkin täysin muokattavissa jokaisen tavoitteisiin ja kykyihin sopiviksi, jolloin harjoitukset voidaan tehdä myös vaikka kokonaan seisten tai tuolilla istuen. Yleisimmin pilatesliikkeet keskittyvät keskivartalon lihasten toiminnan parantamiseen, mutta tavoitteesta riippuen harjoitteet voivat keskittyä myös esimerkiksi vaivaisenluun ympärille. Rytmitajua ei pilateksessa tarvita, sillä liikkeet suoritetaan omassa tahdissa omaa hengitystä kuunnellen.\nHengitys on oleellinen osa pilatesharjoittelua. Pilateshengitys tukee pilatesliikkeiden suoritusta ja tukevoittaa selän toimintaa, mutta samalla se parantaa rintakehän liikkuvuutta, venyttää kireitä lihaksia ja parantaa ryhtiä. Rintakehän liikkuvuuden paraneminen syventää hengitystäsi ja helpottaa koko selkärangan toimintaa. Yläselkään palautuu siis sen luonnollinen joustavuus. Hengityksen suuntaaminen kohti alimpia kylkiluita ja palleaa vähentää niska-hartiaseudun jännitystä ja vapauttaa hartioiden lihaskireyksiä.\nPilatesharjoittelu ei sisällä mitään turhaa. Pilateksessa laatu on tärkeämpää kuin määrä. Kuudesta kahdeksaan toistoa onkin normaalisti sangen sopiva toistomäärä, ja näin liikkeen laatu säilyy puhtaana. Liikkeeseen käytetään vain sen suorittamiseen tarvittava määrä voimaa. Jokainen pilatesliike tehdään kontrolloidusti ja liikkeeseen keskittyen. Liikkeeseen ja hengitykseen keskittymisen ansiosta pilates irrottaa sinut irti arjesta – tunnilla et ehdi suunnitella kauppalistaa tai murehtia arjen kiireitä. Pilates opettaa sinut myös kuuntelemaan omaa kehoasi ja keskittymään hetkeen.\nPhysioPilatesta ohjaa aina PhysioPilates-ohjaajakoulutuksen käynyt fysioterapeutti. PhysioPilateksessa lähtökohtana on jokaisen asiakkaan taito- ja kuntotaso. Harjoittelu tapahtuu pienryhmässä, mikä takaa jokaisen asiakkaan yksilöllisten tavoitteiden ja kykyjen huomioimisen. Tarvittaessa harjoituksia muunnetaan yksilöllisten tarpeiden mukaisesti joko lempeämmiksi tai sopivasti haastavammiksi. Ota yhteyttä, jos pilates ja parempi elämä kiinnostaa!"
  },
  {
    "objectID": "posts/lantionpohja/index.html",
    "href": "posts/lantionpohja/index.html",
    "title": "Lantionpohjan toimintahäiriöt",
    "section": "",
    "text": "Julkaistu alunperin Instagramissa.\n\nTiesitkö, että lantionpohjan toimintahäiriöt ovat yhteydessä alaselkäkipuun?\nTiesitkö, että lantionpohjan toimintahäiriöt ovat yhteydessä myös alaraajojen toimintaan, hermotukseen, verenkiertoon ja imunestekiertoon? Hengitykseen? Seksiin? Vatsalihaserkaumaan?\n\n\nKuva: Sini Kramer\n\nLantionpohjan toimintahäiriö johtuu melko harvoin voiman puutteesta. Yleisempää on kontrollin puute:\n\nlantionpohjan jännittymistä ei osata havaita\nlantionpohjaa ei pystytä rentouttamaan silloinkaan, kun sille olisi mahdollisuus\n\nLantionpohjan lihasten liiallinen jännittyneisyys tai rentoutumiskyvyttömyys onkin ehkä yleisempää kuin heikkous ja joskus kaikkein vaikeinta harjoittelussa onkin lantionpohjan lihasten rentouttamisen oppiminen.\nLantionpohja on jatkuvasti reaktiivinen kehon ja mielen kanssa, minkä takia kokonaisvaltainen rauha ja rentoutuminen ovat tärkeitä lantionpohjankin kannalta. Siksi lantionpohjan perusharjoitteita oleellisempaa on usein asennon ja lihasjännityksen tunnistaminen. Vedätkö jatkuvasti vatsaa sisään? Jännitätkö seistessä jatkuvasti pakaroita? Tai väsyykö selkä seistessä?\nLantionpohjan harjoittelussa on syytä muistaa, että lihas vahvistuu vasta harjoittelun jälkeen. Salli siis palautuminen lihaksille! Liiallisessa harjoittelussa on riski, että saat lantionpohjasi vain juntturaan – eikä jumiutunut lantionpohja kehity oikein. Keskity siis lantioon laaja-alaisesti. Supistusharjoitukset ovat hyviä, mutta niin ovat myös rentoutuminen ja turvan tunteen kokeminen.\nTunnistatko itsesi? Varaa aika fysioterapiaan!"
  },
  {
    "objectID": "posts/kiskottelu/index.html",
    "href": "posts/kiskottelu/index.html",
    "title": "Yksinkertaisin tapa huolehtia kehon joustavuudesta",
    "section": "",
    "text": "Julkaistu alunperin Instagramissa.\n\n\n\nYksinkertaisin tapa huolehtia kehon joustavuudesta, hermo-lihastoiminnan sujuvuudesta, lihaskalvojen nestepitoisuudesta ja kollageenin joustavuudesta on pandikulaatio – eli tutummin ihan vain kiskottelu.\nKiskottelu on useimmille eläinlajeille tyypillinen tapa herättää aistit ja lihakset sekä valmistaa keho liikkeeseen aina aamuisin/paikallaan olon jälkeen. Seuraa vaikka koiran tai kissan liikettä herätessä ja näet luonnollisen kiskottelureaktion. Seuraa heräilevää vauvaa ja näet kiskottelun yleensä yhdistettynä haukotteluun. Sikiöiden on todettu kiskottelevan jo kohdussa!\nKiskottelu on luontainen reaktiomme liikkeen vähäisyyteen ja lihasjumituksiin. Se toimii siis luonnollisena tapana ylläpitää liikkuvuutta lihaskalvoissa niin, etteivät ne jäykisty pidemmän paikallaan olon jälkeen. Lihaskalvot kaipaavat toimiakseen isoja liikeratoja useisiin eri suuntiin.\nKiskottelua on itseasiassa pidetty yhtä tärkeänä osana hyvinvointia kuin esimerkiksi tasapainoinen ruokavalio tai liikunta.\nSiispä seuraavan kerran, kun heräät/lähdet paikallaan olon jälkeen taas liikkeelle, kiskottele! Ota mallia eläimistä! Kiskottele alkuun ihan vaikka kädet ylöspäin ja sen jälkeen seuraa, mihin suuntiin keho sua alkaa taivuttaa - joskus kiskottelu vie mitä eriskummallisimpiin asentoihin taivutuksineen ja kiertoineen!\nTuntuuko keho jäykältä ja pelkkä kiskottelu ei auta? Ota yhteyttä!"
  },
  {
    "objectID": "posts/ikaantyneiden-liikunta-osa-4/index.html",
    "href": "posts/ikaantyneiden-liikunta-osa-4/index.html",
    "title": "Ikääntyneiden liikunta, osa 4/4 TASAPAINO",
    "section": "",
    "text": "Julkaistu alunperin Medisportin blogissa.\n\nMerkittävä osa ikääntyneiden toimintakyvyn ongelmista liittyy tavalla tai toisella fyysisen aktiivisuuden ja liikunnan vähäisyyteen. Omalla toiminnalla ja aktiivisuudella ikääntynyt henkilö pystyy vaikuttamaan oleellisesti omaan toimintakykyynsä ja arjessa jaksamiseensa. Koskaan ei ole liian myöhäistä aloittaa liikuntaa! Tässä neliosaisessa blogisarjassa tarkastellaan ikääntymisen aiheuttamia haasteita fyysisen kunnon osatekijöihin eli voimaan, kestävyyskuntoon, liikkuvuuteen ja tasapainoon. Näiden osatekijöiden riittävä taso on perusedellytys sujuvalle liikkumiselle.\n\n\nTASAPAINO\nTasapaino on aistitoimintojen, keskushermoston, hermolihasjärjestelmän, vestibulaarijärjestelmän sekä tuki- ja liikuntaelimistön yhteistoiminnan tulos. Keskushermosto käsittelee aistien, kuten näön ja somatosensoriikan sekä vestibulaarijärjestelmän lähettämän informaation ja reagoi siihen. Ikääntyessä tapahtuva alaraajojen lihasvoiman ja voimantuottonopeuden heikkeneminen, nivelten jäykistyminen, ryhdin muutokset ja aistitoimintojen hiipuminen heikentävät tasapainoa.\nNäköaistin heikentyminen voi vaikuttaa tasapainoon negatiivisesti. Kuitenkaan pelkkä näön heikkeneminen ei yksinään riitä juurikaan tasapainon heikentymiseen. Myös lihasten, jänteiden, nivelten sekä ihon aistireseptoreiden toiminnan heikentyminen vaikuttaa tasapainoon. Keskeinen merkitys on reaktioajan hidastumisella, sillä sekä ennakoivat että korjaavat tasapainon säätelytoiminnot hidastuvat ikääntyessä. Erityisesti lihasten hitaampi aktivoituminen heikentää tasapainon säätelyä – reaktioaika siis pitenee lihasvoiman heikentyessä (lue osa 1/4 lihasvoima).\nLihasvoimalla näyttäisikin olevan tärkeä rooli tasapainossa. Tutkimusten mukaan nilkan koukistaja- ja ojentajalihasten voima on merkittävä tekijä seisoma-asennossa tasapainon säätelyssä. Myös polven ojentaja- ja koukistajalihasten sekä lonkan alueen lihasvoima on merkityksellistä tasapainon kannalta. Kun lihasvoimaa on riittävästi, esimerkiksi horjahduksen yhteydessä tukiaskeleen ottaminen onnistuu nopeammin. Muutokset reaktionopeudessa- ja voimantuottonopeudessa vaikuttavat todennäköisesti tasapainoon ja kaatumisen riskiin. Huomiota on syytä kiinnittää myös älylaitteiden lisääntyneeseen käyttöön, sillä jo 30 minuutin älylaitteen käyttö näyttää olevan yhteydessä dynaamisen tasapainon heikentymiseen. Tasapaino näyttää palautuvan noin tunnin kuluessa, eli lopullisesti tasapaino ei älylaitteen käytöstä heikkene.\nIkäihmiset arvioivat, että tasapaino rajoittaa eniten arjen toimintoja. Tästä syystä hyvä tasapaino lisää ikääntyneen pystyvyyttä. Hän uskaltaa liikkua niin kodin sisällä kuin ulkopuolellakin. Kun ikääntynyt liikkuu myös kodin ulkopuolella, hän pystyy osallistumaan erilaisiin sosiaalisiin toimintoihin ja syrjäytymisen riski sekä avun tarve pienenevät. Tasapaino mahdollistaa fyysisen aktiivisuuden, mikä parantaa lihasvoimaa ja kestävyyskuntoa, mikä ylläpitää edelleen tasapainoa ja arjessa jaksamista. Hyvä tasapaino saa aikaan positiivisen oravanpyörän, jossa tasapaino mahdollistaa ulkona liikkumisen, mikä puolestaan mahdollistaa fyysisen ja sosiaalisen aktiivisuuden ja vahvistaa minäpystyvyyttä.\nTasapainoa on mahdollista kehittää harjoittelemalla. Parhaita tuloksia tutkimuksissa on saatu harjoitusohjelmilla, joissa keskitytään joko tasapaino- tai lihasvoimaharjoituksiin. Hyviä tuloksia on saatu myös kävelyharjoituksilla – esimerkiksi epätasaisella alustalla, kuten metsässä kävely kehittää tasapainoa. Myös tanssi ja tanssiaskeleiden opettelu kehittää tasapainoa. Tärkeintä on, että harjoittelu on säännöllistä, ja että kaatumisen riski säilyy harjoitellessa mahdollisimman pienenä.\nOta yhteyttä, jos tarvitset fysioterapeuttista apua lihasvoimaharjoittelun aloittamisessa.\n\nLähteet:\n\nMARIAN M. SHAFEEK, HANAN HOSNY M. BATTESHA, AMIR N. WADEE, HODA M. IBRAHIM. 2022. INFLUENCE OF A SMARTPHONE USE ON DYNAMIC BALANCE IN HEALTHY ADOLESCENTS. HUMAN MOVEMENT. 2022;23(2):76–83\n\n\nSAKARI-RANTALA, R 2003. IÄKKÄIDEN IHMISTEN LIIKUNTA- JA KUNTOSALIHARJOITTELU. LIIKUNNAN JA KANSANTERVEYDEN JULKAISUJA 142. LIKES. JYVÄSKYLÄ.\n\n\nSUOMEN TERVEYSLIIKUNTAINSTITUUTTI. N.D. IKÄÄNTYMISEN VAIKUTUKSET ELIMISTÖÖN. LUETTU 21.5.2019."
  },
  {
    "objectID": "posts/ikaantyneiden-liikunta-osa-3/index.html",
    "href": "posts/ikaantyneiden-liikunta-osa-3/index.html",
    "title": "Ikääntyneiden liikunta, osa 3/4 LIIKKUVUUS",
    "section": "",
    "text": "Julkaistu alunperin Medisportin blogissa.\n\nMerkittävä osa ikääntyneiden toimintakyvyn ongelmista liittyy tavalla tai toisella fyysisen aktiivisuuden ja liikunnan vähäisyyteen. Omalla toiminnalla ja aktiivisuudella ikääntynyt henkilö pystyy vaikuttamaan oleellisesti omaan toimintakykyynsä ja arjessa jaksamiseensa. Koskaan ei ole liian myöhäistä aloittaa liikuntaa! Tässä neliosaisessa blogisarjassa tarkastellaan ikääntymisen aiheuttamia haasteita fyysisen kunnon osatekijöihin eli voimaan, kestävyyskuntoon, liikkuvuuteen ja tasapainoon. Näiden osatekijöiden riittävä taso on perusedellytys sujuvalle liikkumiselle.\n\n\nLIIKKUVUUS\nIän mukanaan tuomat muutokset sidekudoksessa aiheuttavat jäykkyyttä ja kankeutta. Näitä muutoksia ovat muun muassa kollageenisäikeiden paksuuntuminen ja kiteytyminen, elastisten säikeiden kimmoisuuden väheneminen, kollageenin vesipitoisuuden laskeminen sekä kollageenimolekyylien sisäisten ja niiden välisten poikittaissiltojen lisääntyminen. Näiden lisäksi fragmentoituminen, rispaantuminen ja kalkkeutuminen lisääntyvät. Kyseiset muutokset aiheuttavat sen, että ikääntyneiden liikelaajuudet ovat pienempiä kuin nuorten.\n\n\nIkääntyessä sidekudos puuttuu jäykemmäksi\n\nRiittävä liikkuvuus nivelissä helpottaa yksinkertaisia arjen toimintoja, sillä pienikin liikerajoitus esimerkiksi nilkan nivelissä vaikeuttaa jo esimerkiksi kävelyä ja saattaa tehdä portaissa kulkemisesta hyvin vaikeaa. Rajoittunut lonkan liikkuvuus puolestaan luo omat haasteensa esimerkiksi tuolilta nousemiseen, koska toiminto edellyttää lonkan koukistukselta riittävää liikkuvuutta. Olkanivelen rajoittunut liikkuvuus hankaloittaa yläraajan nostoa ja saattaa kuormittaa samalla alaselän rakenteita, kun puuttuvaa liikkuvuutta joudutaan kompensoimaan sieltä, mistä sitä saadaan.\n\n\nPortaiden nouseminen vaatii voiman lisäksi riittävästi liikkuvuutta\n\nPitkäkestoisia muutoksia kudoksessa saadaan venyttelemällä lämmintä kudosta pitkäkestoisesti alhaisella voimalla. Onkin arvioitu, että kertavenytyksen tulisi kestää ikääntyneellä henkilöllä pitempään kuin nuoremmalla ikääntymisen tuomien lihas- ja sidekudoksen muutosten takia. Tutkimusten mukaan liikkuvuuteen ja notkeuteen pystytään vaikuttamaan erilaisilla harjoitusmenetelmillä. Voimaharjoittelu ja venyttely ovat tutkimusten mukaan toimivia, samoin kuin esimerkiksi säännöllinen taiji-harjoittelu.\nOleellista on se, että venyttelyharjoitus on säännöllistä ja toistuvaa, sillä ikä ja inaktiivisuus vaikuttavat kollageenin rakenteeseen. Kollageeni uusiutuu jatkuvasti. Uusiutunut kollageeni on syntyessään lyhyttä. Kollageenin rakenne myös säilyy lyhyenä ilman säännöllistä liikkumista ja venyttelyä. Tässä saattaa olla yksi syy sille, miksi ikääntyessä keho pyrkii kumaraan asentoon. Useasti toistuva, jopa päivittäinen venyttely ja liike, jossa faskiarakenteille tulee luonnollista jännityksen vaihtelua, mahdollistaa kollageenin rakenteen muovautumisen normaaliksi, pitemmäksi, joustavaksi ja kestäväksi. Jos toistuva liike ja venyttely lopetetaan, kollageenirakenne alkaa palautua alkuperäiseen, lyhyeen mittaansa.\n\n\nKuten voimaharjoittelunkin, venyttelyn tulee olla säännöllistä, jotta sen vaikutukset säilyvät\n\nIkääntynyttä vastaan taistelee siis sekä inaktiivisuuden että ikääntymisen tuomat muutokset, jotka ovat osittain samoja. Iän tuomien muutosten takia onkin tärkeää, että ikääntynyt huolehtii säännöllisestä liikkuvuusharjoittelusta säilyttääkseen kehossaan riittävät liikelaajuudet. Venyttely on myös uusimpien tutkimusten mukaan tehokasta hoitoa verenpaineen laskemiseksi!\nOta yhteyttä, jos tarvitset fysioterapeuttista apua lihasvoimaharjoittelun aloittamisessa.\n\nLähteet:\n\nAHONEN, J. TULE-SAIRAUKSIEN SYVENTÄVÄT OPINNOT, SUMMER SEMESTER 2018.\n\n\nSAKARI-RANTALA, R 2003. IÄKKÄIDEN IHMISTEN LIIKUNTA- JA KUNTOSALIHARJOITTELU. LIIKUNNAN JA KANSANTERVEYDEN JULKAISUJA 142. LIKES. JYVÄSKYLÄ.\n\n\nJONGBUM KO, DALTON DEPREZ, KEELY SHAW, JANE ALCORN, THOMAS HADJISTAVROPOULOS, COREY TOMCZAK, HEATHER FOULDS, PHILIP D CHILIBECK 2021. STRETCHING IS SUPERIOR TO BRISK WALKING FOR REDUCING BLOOD PRESSURE IN PEOPLE WITH HIGH-NORMAL BLOOD PRESSURE OR STAGE I HYPERTENSION. JOURNAL OF PHYSICAL ACTIVITY AND HEALTH 2021 JAN 1;18(1):21-28."
  },
  {
    "objectID": "posts/ikaantyneiden-liikunta-osa-2/index.html",
    "href": "posts/ikaantyneiden-liikunta-osa-2/index.html",
    "title": "Ikääntyneiden liikunta, osa 2/4 KESTÄVYYSKUNTO",
    "section": "",
    "text": "Julkaistu alunperin Medisportin blogissa.\n\nMerkittävä osa ikääntyneiden toimintakyvyn ongelmista liittyy tavalla tai toisella fyysisen aktiivisuuden ja liikunnan vähäisyyteen. Omalla toiminnalla ja aktiivisuudella ikääntynyt henkilö pystyy vaikuttamaan oleellisesti omaan toimintakykyynsä ja arjessa jaksamiseensa. Koskaan ei ole liian myöhäistä aloittaa liikuntaa! Tässä neliosaisessa blogisarjassa tarkastellaan ikääntymisen aiheuttamia haasteita fyysisen kunnon osatekijöihin eli voimaan, kestävyyskuntoon, liikkuvuuteen ja tasapainoon. Näiden osatekijöiden riittävä taso on perusedellytys sujuvalle liikkumiselle.\n\n\nKESTÄVYYSKUNTO\nTutkimusten mukaan korkea hapenkulutus kuormituskokeissa on yhteydessä alhaiseen kuolleisuuteen. Maksimaalisen hapenottokyvyn heikentymiseen vaikuttavat muun muassa lihasmassan väheneminen, alentunut fyysinen aktiivisuus, lihasten verenkierron heikentyminen sekä side- ja rasvakudoksen lisääntyminen lihaksissa. Koska maksimaalinen hapenottokyky laskee fyysisen aktiivisuuden määrästä riippumatta 5–15 % vuosikymmenessä yli 25-vuotiailla, on tärkeää huomioida mekanismit, joihin ikääntynyt henkilö voi itse vaikuttaa ja jotka vaikuttavat maksimaalisen hapenottokyvyn määrään. Näitä mekanismeja ovat esimerkiksi lihasmassan ylläpito ja fyysinen aktiivisuus.\nOn arvioitu, että 75–80-vuotiailla naisilla, jotka eivät ole fyysisesti aktiivisia, maksimaalinen hapenottokyky ei välttämättä riitä edes päivittäisten toimintojen suorittamiseen. Esimerkiksi portaiden kulkeminen, reipas kävely tai jopa vaatteiden pukeminen voi joillakin henkilöillä aiheuttaa vaikeuksia. Kävelynopeus hidastuu, kun kestävyyskunto heikkenee. Tämä aiheuttaa haasteita arjesta selviytymiseen, sillä esimerkiksi liikennevaloissa kulkeminen edellyttää tarpeeksi ripeää kävelynopeutta. Tällä tavalla alentunut kestävyyskunto heikentää ikääntyneen itsenäisen selviytymisen mahdollisuuksia. Lisäksi palautumiseen kuluu kauemmin aikaa kuin aiemmin, kun lihasten hapensaanti heikkenee hiussuonten määrän vähentyessä lihaksissa.\n\n\nSydämen työmäärä vähenee kestävyyskunnon kohentuessa\n\nKestävyyskunnon parantaminen on hyödyksi verenkiertoelimistön sairauksien hoidossa ja ennaltaehkäisyssä, sillä harjoittelu muun muassa alentaa leposykettä ja -verenpainetta – toisin sanoen sydämen työmäärä vähenee. Harjoittelun myötä kohentuva hapenottokyky johtuneekin nimenomaan verenkierrollisista muutoksista, kuten valtimo-laskimo-happieron lisääntymisestä, harjoitettavien raajojen verenkierron vilkastumisesta sekä verenkiertoelimistön muiden osien positiivista muutoksista. Arjen päivittäiset toiminnot muuttuvat helpommiksi ja niiden suorittaminen voi nopeutua, kun niistä selviää vähemmällä ponnistelulla. Hyvä kestävyyskunto voi toimia myös osana kaatumisen ehkäisyä. Se edistää terveyttä ja sitä käytetään osana monien sairauksien hoidossa, sillä säännöllisellä kestävyysharjoittelulla on positiivisia vaikutuksia muun muassa insuliinin paastoarvoihin, glukoosirasitusarvoihin, glukoositoleranssiin, insuliiniherkkyyteen sekä veren rasva-arvoihin. Myös kroonisten degeneratiivisten sairauksien riski saattaa alentua. Hyvä kestävyyskunto lisää toimintakykyä ja itsenäisyyttä sekä liikuntakykyisten ja elinvoimaisten vuosien määrää.\n\n\nHyvä kesätvyyskunto lisää itsenäisyyttä sekä elinvoimaisten vuosien määrää\n\nHyvän kestävyyskunnon ansiosta jaksaa liikkua ja suorittaa arkiaskareet helpommin ja nopeammin. Hyvä kestävyyskunto voi jopa mahdollistaa tiettyihin päivittäisiin toimintoihin kykenemisen, kuten kaupassa käynnin, portaiden nousemisen ja esimerkiksi liikenteessä kulkemisen. Myös raskaammat arkiset toiminnot, kuten ruohon leikkaaminen ja puiden pilkkominen kirveellä ovat mahdollisia vain, jos kestävyyskunto on riittävä. Kestävyysliikunta parantaa myös unen laatua, mikä on tärkeä huomioida myös ikääntyneen uniongelmien hoidossa.\n\n\nKestävyysliikuntaa parantaa unenlaatua\n\nHyvä kestävyyskuntoharjoittelu on sellaista, mitä on mielekästä tehdä. Kokeilemalla löytää itseään miellyttävät lajit. Helposti aloitettavia kestävyyskuntolajeja ovat kävely, uinti ja vesijuoksu, tanssi, hiihto, soutu sekä kuntopyöräily niin sisällä kuin ulkona. Tottumattoman on hyvä aloittaa harjoittelu alhaisemmalla teholla ja lisätä kuormitusta maltilla kunnon kohentuessa. Harjoituskertoja on hyvä olla viikkotasolla kolmesta viiteen. Yhden harjoituskerran pituus riippuu pitkälti harjoituksen intensiteetistä sekä kuntoilijan kuntotasosta. Aluksi harjoituksen kesto voi tottumattomalla olla esimerkiksi 10-20 minuuttia, hyväkuntoinen voi liikkua pidempäänkin. Maksimisyke pienenee iän mukana, mikä on hyvä huomioida sykemittareita käytettäessä.\nOta yhteyttä, jos tarvitset fysioterapeuttista apua lihasvoimaharjoittelun aloittamisessa.\n\nLähteet:\n\nHEIKKINEN, E . RANTANEN, T. ( TOIM. ) 2013. GERONTOLOGIA. 3. UUDISTETTU PAINOS. HELSINKI: KUSTANNUS OY DUODECIM.\n\n\nPAJALA, S. 2012. IÄKKÄIDEN KAATUMISTEN EHKÄISY. OPAS. TERVEYDEN JA HYVINVOINNIN LAITOS.\n\n\nSAKARI-RANTALA, R 2003. IÄKKÄIDEN IHMISTEN LIIKUNTA- JA KUNTOSALIHARJOITTELU. LIIKUNNAN JA KANSANTERVEYDEN JULKAISUJA 142. LIKES. JYVÄSKYLÄ.\n\n\nSuomen terveysliikuntainstituutti. n.d. Ikääntymisen vaikutukset elimistöön.\n\n\nUKK-instituutti. 2014. Ikääntyminen ja liikunta.\n\n\nUKK-instituutti. 2015. Hyvä uni liikkumalla."
  },
  {
    "objectID": "posts/ikaantyneiden-liikunta-osa-1/index.html",
    "href": "posts/ikaantyneiden-liikunta-osa-1/index.html",
    "title": "Ikääntyneiden liikunta, osa 1/4 LIHASVOIMA",
    "section": "",
    "text": "Julkaistu alunperin Medisportin blogissa.\n\nMerkittävä osa ikääntyneiden toimintakyvyn ongelmista liittyy tavalla tai toisella fyysisen aktiivisuuden ja liikunnan vähäisyyteen. Omalla toiminnalla ja aktiivisuudella ikääntynyt henkilö pystyy vaikuttamaan oleellisesti omaan toimintakykyynsä ja arjessa jaksamiseensa. Koskaan ei ole liian myöhäistä aloittaa liikuntaa! Tässä neliosaisessa blogisarjassa tarkastellaan ikääntymisen aiheuttamia haasteita fyysisen kunnon osatekijöihin eli voimaan, kestävyyskuntoon, liikkuvuuteen ja tasapainoon. Näiden osatekijöiden riittävä taso on perusedellytys sujuvalle liikkumiselle.\n\n\nLIHASVOIMA\nLihasvoima alkaa heikentyä yli 50-vuotiailla noin yhden prosentin vuodessa ja yli 65-vuotiailla noin 1,5–2 prosenttia vuodessa. Naisilla lihasvoima heikkenee vaihdevuosiin liittyvien hormonaalisten muutosten takia nopeammin kuin miehillä. Voiman heikkeneminen ei johdu kuitenkaan pelkästään ikääntymisen tuomista muutoksista lihaskudoksessa, vaan syynä voivat olla myös krooniset sairaudet ja niiden lääkitys, hermoston ja hormonitoiminnan muutokset, heikko ravitsemus ja erityisesti heikko proteiinien saanti tai yksinkertaisesti lihasten käyttämättömyys.\nLihasten supistusominaisuudet heikentyvät ihmisen ikääntyessä. Maksimaalinen voimantuotto, voimantuottonopeus, kyky ylläpitää supistusta ja supistuksen jälkeinen rentoutumisnopeus heikkenevät. Muutoksia lihasvoimassa tapahtuu etenkin alaraajoissa. Erityisesti maksimivoiman tuotto heikkenee, jolloin jo esimerkiksi sohvalta ylösnouseminen saattaa koetella voimia.\nKoska lihaksen teho ja voimantuotto heikkenevät, muuttuu liikkuminen raskaammaksi, jolloin normaalit päivittäiset toiminnot saattavat koetella jopa maksimaalista voimantuottoa. Esimerkiksi tuolilta nouseminen saattaa lähennellä peräti 80 prosenttia maksimaalisesta isometrisestä voimantuotosta. Lihakset kompensoivat heikentynyttä lihasvoimaa esimerkiksi tuolilta noustessa lihassupistuksen hidastumisella, sillä lihasvoimaa pystytään tuottamaan enemmän, kun lihassupistus tapahtuu hitaammin. Voimantuottonopeus ei kuitenkaan tällöin ole teholtaan optimaalinen eivätkä lihakset pysty reagoimaan hitailla supistuksilla yllättävissä tilanteissa, kuten kaatuessa.\n\n\nTuolilta nouseminen vaatii riittävästi voimaa\n\nAlaraajojen voimantuottotehon heikentyminen hidastaa kävelynopeutta, heikentää asennonsäätelykykyä ja altistaa kaatumisille. On syytä muistaa, että riittävä lihasvoiman reservikapasiteetti mahdollistaa toimintakyvyn säilymisen, vaikka henkilö joutuisikin hetkellisesti vuodelepoon, mutta jos lihasvoima on jo valmiiksi lähellä liikkumiskyvyn minimiarvoa, on riski toimintakyvyn laskulle suuri. Heikko lihasvoima ennustaa myös kuolleisuutta.\n\n\nRiittävä lihasvoima mahdollistaa toimintakyvyn säilymisen vuodelevonkin aikana\n\nLiikunnalla on tärkeä osa lihasvoiman säilyttämisessä. Fyysisesti aktiivisilla ikääntyneillä on lihasvoimaa enemmän kuin fyysisesti passiivisilla. Lihasvoimaharjoittelulla voidaan vaikuttaa iästä riippumatta henkilön maksimaaliseen lihasvoimaan, lihaskestävyyteen ja -massaan, lihassolujen kokoon ja esimerkiksi proteiinisynteesiin. Koskaan ei ole liian myöhäistä aloittaa! Lihaskestävyys vaikuttaa siihen, miten hyvin jaksaa esimerkiksi nousta portaat ja maksimaalinen lihasvoima vaikuttaa esimerkiksi siihen, miten jaksaa nousta lattialta ylös tai miten jaksaa nostaa painavaa tavaraa. Voimaharjoittelulla on myönteisiä vaikutuksia myös lihaksen kykyyn käyttää happea eli kestävyyskunto kohentuu usein myös lihasvoimaharjoittelulla.\nVoimaharjoittelu etenkin kuntosalilaitteilla on turvallista, koska kuntosalilaite ohjaa ja tukee liikesuoritusta. On kuitenkin tärkeää muistaa, mihin lihasvoimaharjoittelulla pyritään ja pyrkiä hyödyntämään harjoituksen siirtovaikutusta arkeen. Kuntosalilaitteella harjoittelu ei välttämättä kehitä riittävästi tasapainoa tai asennonhallintaa. Kotona harjoittelemisella voidaan muokata lihasvoimaharjoitteita tukemaan nimenomaan kotona pärjäämistä ja esimerkiksi harjoitella sohvalta ylösnousemista omalta kotisohvalta.\nIkääntyneen on hyödyllistä harjoittaa koko kehon suurimmat lihasryhmät, kuten lonkan, polven ja nilkan ojentajat, polven ja nilkan koukistajat, käsivarsien lihakset, hartiaseudun lihakset sekä vatsa- ja selkälihakset. Myös lonkan loitontajien harjoittaminen on hyödyllistä, sillä niillä on suuri merkitys esimerkiksi tasapainon säilyttämisessä.\nIkääntyneen on hyvä noudattaa yleisiä harjoittelun periaatteita, mutta muistaa muutama tärkeä asia. Nykytiedon perusteella harjoittelu kaksi kertaa viikossa on riittävä määrä. Harjoituskertojen välillä on hyvä olla vähintään yksi päivä väliä, jotta aikaa jää riittävästi palautumiselle. Henkilöt, jotka eivät ole aikaisemmin harrastaneet lihasvoimaharjoittelua, voivat hyötyä myös harjoittelusta yhden kerran viikossa. Ikääntyneille suositellaan yhdellä harjoituskerralla 1–4 sarjaa ja 10–15 toistoa sarjan sisällä kutakin liikettä. Toistojen ja sarjojen määrä riippuu kuitenkin siitä, mitä voiman lajia halutaan harjoittaa. Tutkimusten mukaan ikääntyneet hyötyvät myös vaativammasta maksimivoimaharjoittelua, jossa toistoja tehdään selvästi kuormittavalla vastuksella vain 1-6. Toiston tahti tulee olla maltillinen niin, että jarruttava lihastyö tapahtuu noin kaksi kertaa hitaammin kuin supistava lihastyö (2 + 4 sekuntia). Harjoittelun teho tulee olla riittävän korkea, jotta lihasvoiman kehitystä tapahtuu. Harjoittelun tehoa nostetaan hitaammin kuin nuoremmilla, esimerkiksi 2–4 viikon välein.\nTarvittaessa korkea verenpaine ja syke huomioidaan harjoituksessa oikealla hengitystekniikalla ja staattista lihastyötä välttämällä. Hengityksen pidättämistä on tällöin syytä välttää, koska se nostaa verenpainetta hetkellisesti nostamalla vatsaontelon painetta. Staattinen lihastyö nostaa verenpainetta, kun taas dynaaminen lihastyö sopii hyvin henkilölle, jolla on korkea verenpaine. Myös sarjojen välisen tauon pidentäminen esimerkiksi kahteen minuuttiin helpottaa hengitys- ja verenkiertoelimistön kuormitusta.\nOta yhteyttä, jos tarvitset fysioterapeuttista apua lihasvoimaharjoittelun aloittamisessa.\n\nLähteet:\n\nHEIKKINEN, E . RANTANEN, T. ( TOIM. ) 2013. GERONTOLOGIA. 3. UUDISTETTU PAINOS. HELSINKI: KUSTANNUS OY DUODECIM.\n\n\nKEMP, G., BIRRELL, F., CLEGG, P., CUTHBERTSON, D., DE VITO, G., VAN DIEËN, J.H., DEL DIN, S., EASTELL, R., GARNERO, P., GOLJANEK–WHYSALL, K., HACKL, M., HODGSON, R., JACKSON, M.J., LORD, S., MAZZÀ, C., MCARDLE, A., MCCLOSKEY, E., NARICI, M., PEFFERS, M.J., SCHIAFFINO, S., MATHERS, J. 2018. DEVELOPING A TOOLKIT FOR THE ASSESSMENT AND MONITORING OF MUSCULOSKELETAL AGEING. AGE AGEING. 47(4), 1–19.\n\n\nPALMER, K., GOODSON, N. 2015. AGEING, MUSCULOSKELETAL HEALTH AND WORK. BEST PRACTICE & RESEARCH: CLINICAL RHEUMATOLOGY. 29(3): 391–404.\n\n\nSAKARI-RANTALA, R 2003. IÄKKÄIDEN IHMISTEN LIIKUNTA- JA KUNTOSALIHARJOITTELU. LIIKUNNAN JA KANSANTERVEYDEN JULKAISUJA 142. LIKES. JYVÄSKYLÄ."
  },
  {
    "objectID": "posts/hengitys/index.html",
    "href": "posts/hengitys/index.html",
    "title": "Hengitys vaikuttaa selkäkipuun",
    "section": "",
    "text": "Julkaistu alunperin Medisportin blogissa.\n\nEpätasapainoinen hengitys on jopa suurempi altistava tekijä selkäkivulle kuin muut tunnetut riskitekijät, kuten fyysinen passiivisuus tai ylipaino. Erityisesti tärkeimmän hengityslihaksemme, pallean, toimintahäiriö on yhteydessä alaselän ja niska-hartiaseudun kiputiloihin. Stressi, kiire ja ahdistus vaikuttavat hengitykseen ja altistavat selkäkivulle. Hengitysharjoitukset ovat tehokkaita alaselkäkivun hoidossa ja ennaltaehkäisyssä.\nJotta hengityksen yhteyden selkä- ja niska-hartiakipuun ymmärtää, on tarkasteltava hengitystä lihasten näkökulmasta tarkemmin. Tärkein hengityslihaksemme, pallea, toimii myös selkärangan tukilihaksena. Se kiinnittyy muun muassa kylkiluihin ja selkänikamiin. Pallea kiinnittyy kalvorakenteiden avulla lisäksi vatsaontelon seinämiin ja lantionpohjaan. Lantionpohja eli ”alapallea” on lihasten ja sidekudoksen muodostama vahva rakenne lantion alaosassa. Sisäänhengityksessä pallea supistuu ja laskeutuu alaspäin, jolloin keuhkot täyttyvät. Samaan aikaan lantionpohja liikkuu alaspäin. Myös uloimmat lihakset kylkiluiden välissä supistuvat sisäänhengityksen aikana laajentaen rintakehää. Uloshengityksellä pallea ja lantionpohja liikkuvat takaisin ylöspäin. Rauhallisesti hengitettäessä uloshengitys tapahtuu ilman ylimääräistä lihastyötä. Pallea, lantionpohja sekä syvät vatsa- ja selkälihakset tekevät tiivistä yhteistyötä jokaisella hengityksellä.\n\n\nPallea, lantionpohja sekä kylkiluut liikkuvat sisään- ja uloshengityksen aikana. Hengitys liikuttaa yli 140 niveltä.\n\nHengitys on automaattista. Itseasiassa niin automaattista, että sen muutoksia ei havaitse kuin vasta oireiden kautta. Yllättävässä säikähdystilanteessa hengitys pinnallistuu, jopa salpaantuu. Tämän muutoksen huomaat. Siksi kaikkein jäytävintä on pieni, mahdollisesti jopa tiedostamaton stressi, joka vaikuttaa hengitykseen pikkuhiljaa huomaamatta. Hengitys on optimaalisessa tilanteessa tasapainoista, jolloin kehon aineenvaihdunnalliset tarpeet ovat tasapainossa. Tätä tasapainoa voivat horjuttaa ali- ja ylihengittäminen eli hypo- ja hyperventilointi. Hyperventiloinnin yhtenä oireena on lihasten kireys, sillä se lisää lihasjännitystä.\nStressaava elämäntilanne tai kipu vaikuttavat hengitykseen, jolloin pallea jännittyy. Hengitys muuttuu pinnalliseksi hyperventiloinniksi, kun pallea ei rentoudu. Tällöin stressitilaa voimistava hermoston osa aktivoituu, mikä lisää kehon valmiustilaa. Kehossa herää pakene tai taistele -tila. Hengityksen muutoksessa pallean ja lantionpohjan toiminta häiriintyy, mikä altistaa selkä- ja niska-hartiakivulle. Alaselkäkivusta kärsivillä ihmisillä onkin todettu sekä pallean että lantionpohjan toiminnan heikentyneen. Pallean toimintahäiriö ja kehon ylivirittynyt valmiustila pakottavat kaulan alueen apuhengityslihakset töihin, mikä lisää niska-hartiaseudun lihaskireyttä ja kipua. Syntyy noidankehä, jossa stressi rajoittaa pallean ja lantionpohjan liikettä, mikä rajoittaa rintakehän liikkuvuutta, mikä lisää entisestään kehon ylivireyttä ja altistaa selkäkivulle.\n\n\nStressi voi aiheuttaa selkäkipuun johtavan noidankehän.\n\nHengitysharjoitukset ovat tehokkaita alaselkäkivun hoidossa ja ennaltaehkäisyssä. Hengitysharjoitukset lisäävät keskivartalon lihasten aktiivisuutta. Palleahengitys vähentää kivun nostattamia stressihormonimääriä elimistössä, ja moni kokee kivun helpottavan jo ensimmäisellä harjoituskerralla. Palleahengitys aktivoi rentoutumiseen liittyvää parasympaattista hermostoa. Kudosten hapensaanti lisääntyy, kun mikroverenkierto paranee ja pienet verisuonet laajenevat. Palleahengitys parantaa rintakehän ja selän liikkuvuutta ja vapauttaa tilaa nikamaväleihin. Selän kireät lihakset venyvät ja samalla on helpompi asettaa rintakehä pystyasennossa lantion päälle, jolloin ryhti paranee.\nKokeile seuraavia hengitysharjoituksia (palleahengitys). Hengitysharjoituksilla ei ole oikeaa tai väärää tapaa. Varaa harjoituksille aikaa 5 minuuttia tai enemmän. Parhaimman hyödyn harjoituksista saat, kun teet niitä säännöllisesti, mieluiten päivittäin.\nAloita omaan hengitykseen tutustuminen seuraavalla harjoituksella:\n\nAsetu mukavaan asentoon. Voit esimerkiksi asettua selinmakuulle polvet koukistettuina tai istua selkänojallisella tuolilla. Nojaa selkää selkänojaa vasten. Sulje silmäsi.\nVapauta jännitystä leuan seudulta avaamalla suutasi muutaman kerran. Jätä lopulta ylä- ja alahampaiden väliin hieman tilaa. Pidä huulet joko hieman raollaan tai kevyesti yhdessä.\nHengitä nenän kautta sisään ja ulos.\nHavainnoi omaa hengitystäsi. Miten hengitys virtaa sisään ja ulos. Tarkkaile hengitysrytmiä sekä sisään- ja uloshengityksen pituutta. Anna hengityksen kulkea rauhassa, kiirettä ei ole. Sisään- ja uloshengitykset voivat olla yhtä pitkiä tai uloshengitys voi olla hieman sisäänhengitystä pidempi. Anna tilaa uloshengityksen jälkeen pienellä tauolle ennen seuraavaa sisäänhengitystä.\nSiirrä huomiosi vatsan alueelle. Halutessasi siirrä kämmenesi pehmeästi vatsan päälle. Tunnustele hengityksen liikettä vatsan alueella. Anna vatsan pehmeästi liikkua sisään- ja uloshengityksen aikana.\nTarkkaile seuraavaksi rintakehän seutua. Halutessasi siirrä kämmenesi kylkiluiden päälle. Tarkkaile hengityksen liikettä rintakehässä. Suuntaa sisäänhengitys kylkiluihin kämmenien alle. Tunne, kuinka kylkiluut laajenevat sivuille sisäänhengityksellä.\nAnna vatsan ja rintakehän liikkua vapaasti ja kiireettä hengityksen aikana.\nLopuksi avaa silmäsi.\n\nKun oman hengityksen tarkkailu on sinulle tuttua, syvennä hengitystäsi seuraavalla harjoituksella:\n\nAsetu selinmakuulle mukavalle alustalle. Koukista polvet, pidä jalkapohjat alustalla. Laske käsivarret vartalon viereen alustalle.\nVapauta jännitystä leuan seudulta avaamalla suutasi muutaman kerran. Jätä lopulta ylä- ja alahampaiden väliin hieman tilaa. Pidä huulet joko hieman raollaan tai kevyesti yhdessä.\nHengitä nenän kautta sisään ja ulos. Anna tilaa uloshengityksen jälkeen pienellä tauolle ennen seuraavaa sisäänhengitystä.\nSeuraa omaa hengitysrytmiäsi. Sisäänhengityksellä nosta käsivarret ylös kohti kattoa ja pään yli kohti lattiaa. Anna rintakehän nousta vapaasti liikkeen ja sisäänhengityksen aikana. Uloshengityksellä kuljeta käsivarret samaa reittiä takaisin vartalon vierelle. Rentouta käsivarret alustalle uloshengityksen jälkeisen hengitystauon ajaksi.\nLopuksi jätä käsivarret vartalon viereen ja nauti vapaasta hengityksestä.\n\nYksi tehokkaimmista tavoista tutustua omaan hengitykseen ja harjoittaa hengitystä ovat pilatesharjoitukset. Pilateksessa hyödynnetään erityisesti selän lihaksia ja rakenteita venyttävää hengitystapaa. Kysy lisää pilateksen pienryhmä- tai yksilötuntimahdollisuudesta.\nJoskus hengittäminen voi tuntua vaikealta kiristyneiden apuhengityslihasten takia. Varaa silloin rohkeasti aika hierontaan. Hengityksen vapautuminen saattaa tarvita aluksi manuaalista käsittelyä kireiden apuhengityslihasten rentouttamiseksi.\n\n\nLähteet:\n\nHengitysliitto. Hengitä ja hengästy. n.d.\n\n\nLeevilä, K. Manninen, E. Pohjalainen, M. & Saukkola, S. 2015. Hengitysfysioterapian perusteet – itseopiskelumateriaalin tuottaminen fysioterapiaopiskelijoille. Fysioterapian koulutusohjelma. Lahden ammattikorkeakoulu. Opinnäytetyö.\n\n\nLuomajoki, H. ym. 2020. Ammattilaisen kipukirja. 1. painos. VK-kustannus Oy.\n\n\nMartin, M. 2016. Hengitys virtaa – kohti kehon ja mielen tasapainoa. 1. painos. Helsinki: Kirjapaja.\n\n\nSandström, M. Ahonen, J. 2013. Liikkuva ihminen – aivot, liikuntafysiologia ja sovellettu biomekaniikka. 1. painos. VK-kustannus Oy.\n\n\nSelkäliitto ry. N.d. Palleahengityksestä on hyötyä selkäkipuun.\n\n\nSelkäliitto ry. N.d. Palleahengitys lievittää selkäkipua."
  },
  {
    "objectID": "hinnasto.html",
    "href": "hinnasto.html",
    "title": "Hinnasto",
    "section": "",
    "text": "Medisport Oy:n hinnaston mukaisesti:\nFysioterapia:\n\nalkaen 73 € / 60 min\nalkaen 66 € / 45 min"
  },
  {
    "objectID": "ajanvaraus.html",
    "href": "ajanvaraus.html",
    "title": "Ajanvaraus",
    "section": "",
    "text": "ja yhteydenotto\n\n\nAjanvaraus fysioterapian etävastaanottoon\nMedisport, Kaukajärven lääkärikeskus, Tampere\nSoita Medisportin ajanvaraukseen: 03 314 38100\nLähetä sähköpostia: fysioterapeutti.eevamaria@gmail.com\nOta yhteyttä: Instagram / Facebook"
  }
]